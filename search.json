

[{"content":"Testo Introduzione\u0026hellip;\u0026hellip;\u0026hellip;\n             asd\n","id":0,"length":3,"title":"Introduzione","type":"cover","url":"https://gettypubs.github.io/quire-starter/"},{"content":"  Ernesta Rota Rinaldi, fotografia.   Fig. 1    Ernesta Rota Rinaldi, fotografia. Venezia, Fondazione Giorgio Cini, Fondo Nino Rota.      A 8 anni, Nino improvvisava al piano e armonizzava naturalmente, quasi i tasti si presentassero sotto le sue dita tutti intonati e giusti. Il suo papà nel vedermi in ascolto a bocca aperta, mi chiedeva dubbioso: \u0026ldquo;Credi davvero abbia talento o è un illusione che ci facciamo noi come succede di solito ai genitori?\u0026rdquo; (…) Il suo gioco preferito consisteva nello scrivere giù note su fogli di carta da musica trovati qua e là. Si metteva carponi sul tappeto la testa all’ingiù e munito di un matitone Presbitero tracciava una nota sull’altra a piramide facendo grandi accordi lati. Poi saltava al piano col suo boccone di carta sul leggio, e provava, aggiustando tutte le sue dieci dita sui tasti, se l’accordo corrispondeva nel suono. Tutti i giorni, ogni suo momento di ricreazione lo dedicava a questo gioco appassionante. Gli piacevano le sonorità gravi, basse, gli accordi di molte note, i ritmi larghi a base di brevi e semibrevi, infine, le prime figurazioni ritmiche imparate. Scritti i bassi veniva la volta delle voci alte, in chiave di violino, cioè la melodia, il canto. Giorno per giorno da questa applicazione è venuto fuori il Mago doppio a quattro mani. Commento a una favoletta in cinque titoli, che nell’intenzione di Nino doveva essere per lo meno un poema del tipo di Dante, espressa musicalmente in altrettanti pezzetti. Notone grosse come cimici e chiare e distanziate, tendenti all’insù, a caratteri estremamente infantili; più infantili ancora dei 9 anni dell’autore. Il tutto perfettamente leggibile e con senso logico della frase. Io e la zia Ita ci avvicendavamo al piano a decifrare tra noi la Suite del Mago doppio oppure accompagnavamo Nino che teneva il basso con gravità suonando d’in piedi.1\n   Fig. 2    Ernesta Rota Rinaldi, Diari, manoscritto.  Venezia, Fondazione Giorgio Cini, Fondo Nino Rota.      Fig. 3    Ernesta Rota Rinaldi, Diari: Storia di Nino, dattiloscritto.  Venezia, Fondazione Giorgio Cini, Fondo Nino Rota.       Nino Rota, Storia del Mago Doppio e della Fata Giglia, manoscritto (fotocopia).   Fig. 4    Nino Rota, Storia del Mago Doppio e della Fata Giglia, manoscritto (fotocopia). Venezia, Fondazione Giorgio Cini, Fondo Nino Rota.     Il racconto del piccolo Nino si sviluppa nel manoscritto (fig. 4) in più capitoli, o \u0026lsquo;storie\u0026rsquo;, preceduti da una Prefazione che introduce personaggi e luogo dell’azione:\n Il mago Doppio è illustre nel mondo dei maghi. Ha due teste, due bocche, due nasi, quattro occhi, quattro corpi, quattro mani con braccia e quattro gambe con piedi. Ha per moglie la fata Giglia.2 La fata Giglia, essendo moglie del mago Doppio, è celebre nel mondo delle fate. Il mago e la fata hanno una villa la quale è la loro abitazione. In questa villa ci sono tre mosche; le mosche non sanno come liberarsi dal fastidio del mago e il mago non sa come levarsi la noia di queste mosche. Questa storia ve la racconta un personaggio che seppe il fatto.\n  Nino Rota, Suite per pianoforte a quattro mani, prima stesura, frontespizio.   Fig. 5    Nino Rota, Suite per pianoforte a quattro mani, prima stesura, frontespizio. Venezia, Fondazione Giorgio Cini, Fondo Nino Rota     Delle tre \u0026lsquo;storie\u0026rsquo; – Un’avventura del mago Doppio e delle tre mosche, Ciò che accadde alla fata Giglia nel percorso della strada, I sogni delle tre mosche – che compongono una prima parte, completa, l’ultima accoglie una fuggevole apparizione della musica, laddove la seconda mosca \u0026ldquo;sognò che si trovava a un concerto orchestrale del conservatorio\u0026rdquo;, durante il quale il direttore d’orchestra, che \u0026ldquo;dirigeva un’orchestra di circa cinquanta professori\u0026rdquo;, finisce gambe all’aria cadendo da un predellino malfermo per la felicità del pubblico presente. Incompleto un \u0026ldquo;II libretto\u0026rdquo;, del quale subito di seguito il manoscritto riporta le \u0026lsquo;storie\u0026rsquo; Quando arrivarono a quella città che si chiamava Tricinopoli, Il trionfo del Re e Il figlio del Re prima di interrompersi con La seconda guerra Tricinopolitana, di cui resta il solo titolo.\n Nino Rota, Suite per pianoforte a quattro mani, seconda stesura, Adagio.   Fig. 6    Nino Rota, Suite per pianoforte a quattro mani, seconda stesura, Adagio. Venezia, Fondazione Giorgio Cini, Fondo Nino Rota.     Concepita evidentemente in corrispondenza con i capitoli della Storia del mago Doppio e della fata Giglia, la Suite ci è giunta in due stesure incomplete (fig. 5). Il primo brano, un Adagio (fig. 6), nel quale le parti del duo pianistico risultano segnate in modo inverso rispetto alla consuetudine (‘Prima’ la parte grave, ‘Seconda’ la parte acuta), è con ogni probabilità riferito alla Storia I, Un’avventura del mago Doppio e delle tre mosche. La scarna melodia affidata alla parte superiore, la statica armonizzazione e i cupi tremoli al basso creano sin dalle battute iniziali un’atmosfera sospesa, quasi velata di inquietudine.\n    Audio 1  Nino Rota esegue le prime battute della Suite del Mago Doppio. Estratto dalla trasmissione radiofonica Voi ed io: punto e a capo, andata in onda con la partecipazione di Rota per dieci puntate su RAI Radiouno nel novembre del 1977. Venezia, Fondazione Giorgio Cini, Fondo Nino Rota.     Note    Ernesta Rota Rinaldi, Diari, manoscritto. Venezia, Fondazione Cini, Fondo Nino Rota. \u0026#x21a9;\u0026#xfe0e;\n Una fata Giglia è benefica deuteragonista in Gloria di sole, fiaba di Virginia Olper Monis, pubblicata a fine Ottocento dall’editore Sandron nella collana \u0026ldquo;Per il mondo piccino\u0026rdquo;, dal tono incantato e lievemente malinconico, tanto diverso da quello buffo, quasi grottesco, che dà anima e colore alla prova narrativa del piccolo scrittore. \u0026#x21a9;\u0026#xfe0e;\n   ","id":1,"length":899,"title":"1 | Storia del Mago doppio","type":"page","url":"https://gettypubs.github.io/quire-starter/stagioni/1.1/"},{"content":"Un album famigliare di ritagli stampa documenta i primi successi del fanciullo prodigio, divenuto celebre, appena undicenne, come autore di un ambizioso oratorio per soli, coro e orchestra intitolato L’infanzia di San Giovanni Battista. Una delle fotografie, pubblicata sul «Excelsior: journal illustré quotidien» di Parigi in occasione dell'esecuzione dell'oratorio a Turcoing nel settembre 1923, ritrae il piccolo compositore \u0026ldquo;au travail devant son piano\u0026rdquo;.\nEsplora il Fondo Nino Rota  ☞ Album di ritagli stampa, 1923-1929  ","id":2,"length":74,"title":"2 | L'album del fanciullo prodigio","type":"entry","url":"https://gettypubs.github.io/quire-starter/stagioni/1.2/"},{"content":"  Ritratto di Giovanni Rinaldi, ritaglio di rivista.   Fig. 8    Ritratto di Giovanni Rinaldi, ritaglio di rivista. Venezia, Fondazione Cini, Fondo Ulderico Rolandi, Ritratti N-R.      Posso dire d’esser stato fortunato, perché, siccome sono un musicista e sono soltanto un musicista, sono nato in una famiglia dove mi sono trovato in un ambiente musicale. Mia madre era figlia di un musicista, di un pianista che ha dedicato tutta la vita all’insegnamento del pianoforte e alla composizione per pianoforte. Si chiamava Giovanni Rinaldi. Questo mio nonno, che non ho conosciuto perché è morto nel 1895, era sposato con un’altra musicista che lui ha incontrato in Conservatorio, un’ottima pianista, e tutta la loro vita è stata dedicata all’insegnamento del pianoforte. Hanno avuto tanti allievi, perché insegnavano tutti e due a Genova nel Collegio delle Marcelline, dove generazioni di allieve si sono succedute. Mio nonno era molto modesto, non ha mai osato scrivere che per solo pianoforte. Devo dire che in questo non ho ereditato da lui, in quanto io sono sempre stato megalomane e fino dalle prime cose che ho composto il minimo che componevo era perlomeno per pianoforte a quattro mani, per non dire poi orchestra, complessi di ogni genere, fino da piccolino. Mia madre era l’ultima dei sei figli di questi miei nonni ed era talmente ben dotata per la musica, e anche per le lettere, che i miei nonni non erano affatto preoccupati che si sposasse. Infatti si è sposata tardi, verso i trentatré anni, e si è sposata con mio padre che aveva trentott’anni, quindi un matrimonio maturo. Mia madre era una eccellente pianista e io fin da piccolo la sentivo suonare, e devo dire che le cose che sentivo suonare da mia madre, che erano Brahms, Chopin, Wagner trascritto per pianoforte da Liszt, Bach, Beethoven, tutte le musiche che ricordo suonate da mia madre non mi soddisfano mai quando le sento suonate da altri, forse meglio, ma per me quella era l’esecuzione che mi incantava. Questo mio nonno era anche un grande pianista, ma non ha fatto carriera perché aveva una paura matta, per cui suonare in concerto era un dramma per lui e ha rinunciato. Faceva solo un concerto all’anno, a Genova, al Teatro Carlo Felice, che era prenotato da mesi prima quando lui doveva fare questo concerto, e mi diceva mia madre, mi diceva mia zia – perché i figli dei miei nonni, non i figli maschi, ma le tre figlie femmine sono state tutte educate alla musica, anzi erano tutte ottime pianiste –, mi dicevano che mio nonno era un pianista formidabile quale era difficile sentirne uno migliore a quei tempi, era veramente straordinario. Mia madre suonava sempre qualche pezzo di mio nonno e questa musica di mio nonno è stata molto dimenticata, credo anche più di quanto non meritasse, perché è una musica che per i tempi di allora, cioè tra il ’70 e l’80 - anche se mio nonno compose fino all’ultimo, cioè fino al ’95 – era una musica che era abbastanza all’avanguardia, è stata da alcuni definita come un’anticipazione di un certo impressionismo, una musica di una grande rifinitura armonica e formale, ed è scritta naturalmente con grande eleganza per pianoforte.1\n     Audio 2  Nino Rota, estratto dalla trasmissione radiofonica Voi ed io: punto e a capo, andata in onda con la partecipazione di Rota per dieci puntate su RAI Radiouno nel novembre del 1977. Venezia, Fondazione Giorgio Cini, Fondo Nino Rota.       Fig. 9    Nino Rota, abbozzo giovanile per pianoforte.  Venezia, Fondazione Giorgio Cini, Fondo Nino Rota.      Fig. 10    Giovanni Rinaldi, Nel giardino, n. 11 da 20 Sfumature op. 68, Breitkopf \u0026amp; Härtel, Lipsia, [1879].        La musica a Genova: La scuola pianistica, in «Il teatro illustrato e la musica popolare», Anno VIII, Gennaio 1888, p. 6.   Fig. 11    La musica a Genova: La scuola pianistica, in «Il teatro illustrato e la musica popolare», Anno VIII, Gennaio 1888, p. 6. Venezia, Fondazione Cini, Collezione Riviste di teatro.     Note    Nino Rota, trascrizione dalla trasmissione radiofonica Voi ed io: punto e a capo, andata in onda con la partecipazione di Rota per dieci puntate su RAI Radiouno nel novembre del 1977. \u0026#x21a9;\u0026#xfe0e;\n   ","id":3,"length":686,"title":"3 | Una famiglia di pianisti","type":"page","url":"https://gettypubs.github.io/quire-starter/stagioni/2.1/"},{"content":"  Nino Rota a Roma, fine anni \u0026lsquo;20, fotografia.   Fig. 12    Nino Rota a Roma, fine anni \u0026lsquo;20, fotografia. Venezia, Fondazione Giorgio Cini, Fondo Nino Rota.     Trascorsi pochi anni dalle prime prove compositive, Nino si trasferisce adolescente da Milano a Roma per studiare composizione con Alfredo Casella. Alloggia in una pensione ma trova un riferimento sicuro in Emilio e Leonetta Cecchi, che lo accolgono presso di loro con affettuosa e generosa familiarità. Eccolo diciassettenne una domenica sera a casa Cecchi, ritratto al pianoforte da Leonetta Cecchi Pieraccini:\n 10 febbraio [1929]. Nino Rota si mette al pianoforte e suona ininterrottamente a memoria tutto quello che gli viene richiesto, da Bach a Beethoven, Mozart, Verdi, Rossini, Donizetti, o Wagner e magari Strauss. [Vincenzo] Cardarelli, forte della sua passata esperienza di non so quale strumento a fiato, nella banda di Tarquinia, è il più esigente degli ascoltatori; e direi anche degli esecutori, perché si picca di seguire l’esecuzione pianistica col canto, battendo il tempo e prospettando il programma dei pezzi da eseguire. Nino, sempre pronto ed esauriente, lo contenta docilmente come avesse una macchina con tutto il repertorio nella testa e nelle dita. Cardarelli finisce col rimanere colpito di tanto dono. Ma non vuole dimostrarlo. Anzi si compiace quasi di umiliare, con i suoi cavillosi sofismi, il gentile ragazzo. Il quale si è fatto in un primo momento rosso rosso ed è apparso un po’ confuso e intimorito dall’inconsueto ascoltatore. Ma si è rapidamente rincuorato e con il suo tatto di fanciullo ben educato, ma con la precisione e la fermezza dell’adulto, ha tenuto testa alle sue insidiose critiche. ‘Del resto, sa, io non voglio mica persuaderla’, dice a un dato momento Cardarelli con tono conciliante. ‘Invece lei fa di tutto per persuadermi; sono io che non mi lascio persuadere’, risponde con pacata sicurezza il giovinetto. ‘Il ragazzo ha bisogno di essere corrotto al più presto’, osserva Cardarelli; ma intanto lo segue, lo studia, quasi con una repentina onda di affettuosa simpatia, mentre quegli si è rimesso a tempestare i tasti del pianoforte e ad accennare, con un filo di voce, le arie della Lucia di Lammermoor. ‘Ha il furore, ha veramente il furore, e gli occhi pieni di fuoco’, bisbiglia Cardarelli agli altri ascoltatori; e a lui, appena interrompe di suonare: ‘Lei è simpatico soltanto al pianoforte. Ma non riuscirà a comporre della musica: è troppo intelligente. Già, morirà presto…’. ‘Bene, bene; mi piacerebbe morir presto’, risponde Nino col suo estatico sorriso. ‘E sarà più infelice di me’, prosegue Cardarelli. ‘Ma sentilo un po’, che razza di complimenti’ interrompe Bartoli. ‘Anche a me, quell’accidente, sta sempre a dirmi di quando morirò, del mio trasporto, eccetera… Ma andiamocene, vah, che è mezzanotte passata.’1\n Note    Leonetta Cecchi Pieraccini, Vecchie agendine (1911 – 1929), Sansoni, Firenze 1960. \u0026#x21a9;\u0026#xfe0e;\n   ","id":4,"length":462,"title":"4 | Domenica sera a casa Cecchi","type":"page","url":"https://gettypubs.github.io/quire-starter/stagioni/2.3/"},{"content":"  Alfredo Casella, Filippo Tommaso Marinetti e Nino Rota a Capri, fotografia, 1930.   Fig. 13    Alfredo Casella, Filippo Tommaso Marinetti e Nino Rota a Capri, fotografia, 1930. Venezia, Fondazione Giorgio Cini, Fondo Alfredo Casella.     Nel luglio del 1930, a Capri presso Alfredo Casella, Nino Rota compone Ippolito gioca, limpida e luminosa pagina pianistica con la quale condivide con i colleghi Mario Castelnuovo-Tedesco, Virgilio Mortari, Mario Pilati e Antonio Veretti un Omaggio a Ildebrando Pizzetti in occasione del cinquantesimo compleanno del musicista, che ricorre il 20 settembre dello stesso anno. I cinque brani – Cantico augurale di Pilati, Intermezzo di Mortari, Passacaglia di Veretti, Ippolito gioca, che Rota dedica al figlio di Pizzetti, Ippolito, e Fantasia e Fuga di Castelnuovo-Tedesco – vengono consegnati a Pizzetti in forma manoscritta nell’impossibilità che Ricordi ne realizzi in tempo la pubblicazione, prevista sia in forma di album sia separatamente per ognuno di essi e annunciata dall’editore come “novità” nel numero di febbraio 1931 nella sua rivista «Musica d’oggi».1 Per il giovane Rota, che a diciotto anni annovera già nel catalogo Ricordi quattro liriche per voce e pianoforte, si tratta della prima pubblicazione di un lavoro pianistico, per la quale, si apprende dai copialettere aziendali conservati nell’Archivio Storico Ricordi, riceve un premio di 400 lire oltre al 10% del prezzo di marca (Lire 6) per ogni copia del pezzo staccato venduta. L’Omaggio a Ildebrando Pizzetti riceve la sua prima esecuzione il 19 maggio 1931 a Milano nella prestigiosa cornice del Circolo “Il Convegno” (fig. 14), dove l’eccellente interprete Guido Agosti replica Ippolito gioca su richiesta del folto pubblico presente. Ai positivi commenti sul concerto che il giorno seguente appaiono su due quotidiani milanesi, «L’Ambrosiano» e «La Sera» (fig. 15), fa eco l’apprezzamento espresso nel quarto e ultimo numero del 1931 della «Rivista Musicale Italiana» da Giorgio Federico Ghedini, che nel riferirsi a Ippolito gioca loda il “carattere infantile e fresco che spira da questo breve pezzo, pieno di gusto e di equilibrio”.\n Programma di sala del concerto tenuto dal pianista Guido Agosti a Milano presso il Circolo “Il Convegno” il 19 maggio 1931.   Fig. 14    Programma di sala del concerto tenuto dal pianista Guido Agosti a Milano presso il Circolo “Il Convegno” il 19 maggio 1931. Venezia, Fondazione Giorgio Cini, Fondo Nino Rota.      A sinistra: I concerti - Guido Agosti al Convegno, «L’Ambrosiano», 20 maggio 1931. A destra: Guido Agosti al Convegno, «La Sera», 20 maggio 1931.   Fig. 15    A sinistra: I concerti - Guido Agosti al Convegno, «L’Ambrosiano», 20 maggio 1931. A destra: Guido Agosti al Convegno, «La Sera», 20 maggio 1931. Venezia, Fondazione Giorgio Cini, Fondo Nino Rota.     Esplora il Fondo Nino Rota  ☞ Lettera di Guido Agosti a Ernesta Rota Rinaldi, Siena, 20 agosto 1947  Ascolta  ☞ Ippolito gioca. Angela Annese, pianoforte.  Note    Scrive Castelnuovo-Tedesco a Pizzetti: \u0026ldquo;Carissimo Maestro, (…) È destino ch’io debba cominciare quest’estate le mie lettere con qualche citazione delle Sue opere: questa volta, come vedrà, la citazione è di Veretti; e spero che, in nome di questa, vorrà perdonarci a tutti il nostro “peccato collettivo”. La prima idea di questo “omaggio” venne a Pilati, che me la comunicò questa primavera: io l’accolsi con entusiasmo, e dalla nostra congiura nacque il misfatto… Avremmo voluto veramente offrirle i nostri “omaggi” in una pubblicazione collettiva, che Casa Ricordi avrebbe dovuto approntare per il 20 settembre; ma, per gl’inevitabili ritardi editoriali, il fascicolo non sarà pronto che più tardi; e allora Le mandiamo intanto, per la data fatidica, i nostri non-preziosi autografi. A me, nella mia qualità di “decano” fra i suoi allievi, è toccato l’incarico d’inviarle il plico: dovrei anche trasmetterle i nostri voti più affettuosi; ma come fare ad esprimerle l’affetto e la devozione di noi tutti? Le dico il mio, che Ella sa sincero e di lunga data, e spero di essere buon interprete anche degli altri colleghi, che del resto Le scriveranno per proprio conto. Non giudichi la musica, ma apprezzi la buona intenzione: spero ad ogni modo che non Le sarà sgradito il nostro desiderio di riunirci spiritualmente intorno a Lei nel Suo cinquantesimo compleanno: i Suoi cinquanta anni, così fecondi di bene e di lavoro, non devono pesarle; e noi gliene auguriamo di tutto cuore altri cinquanta di vita felice in mezzo ai Suoi cari, e ricchi ancora di tante opere belle.\u0026rdquo; Lettera di Mario Castelnuovo-Tedesco a Ildebrando Pizzetti, Usigliano di Lari, 17 settembre 1930. Roma, Istituto della Enciclopedia Italiana, Archivio Ildebrando Pizzetti. \u0026#x21a9;\u0026#xfe0e;\n   ","id":5,"length":736,"title":"5 | Un’estate a Capri","type":"page","url":"https://gettypubs.github.io/quire-starter/stagioni/3.1/"},{"content":"Tra la fine della seconda guerra mondiale e i primi anni del secondo dopoguerra Rota riserva al pianoforte un’attenzione nuova, sia come compositore sia come interprete. Accanto a una versione per pianoforte della Toccata che, preceduta da una Sarabanda, viene infine destinata all’arpa, a una Fantasia per pianoforte, della quale rimane un abbozzo, e a un Valzer dedicato, a Bari il 12 luglio 1945, “alla gentile Signora Giovanna Albano sottomano per omaggio cordiale di Nino Rota”, tra la fine del 1944 e l’inizio del 1945 il musicista compone una Fantasia per pianoforte, destinata a restare a lungo non eseguita né edita (fig. 16-17).\n  Fig. 16    Nino Rota, Fantasia per pianoforte, manoscritto autografo, prima pagina.  Venezia, Fondazione Giorgio Cini, Fondo Nino Rota.      Fig. 17    Nino Rota, Fantasia per pianoforte, manoscritto autografo, ultima pagina.  Venezia, Fondazione Giorgio Cini, Fondo Nino Rota.      Assai più ardua è la gestazione delle Variazioni e Fuga nei dodici toni sul nome di Bach, testimoniata da rapidi ma eloquenti accenni in due lettere di Nino a sua madre Ernesta conservate in copia nel Fondo Nino Rota presso la Fondazione Cini a Venezia:\n Il Fugone, senza la tua ispirazione, è rimasto fermo, anzi non l’avevo nemmeno tirato fuori dalla valigia. Oggi invece l’ho ripreso, e mi sembra si riavvii. Spero di concluderlo una buona volta. Ma il pianino di qui non è adatto per questo genere di composizione!” (Torre a mare, 11 gennaio 1950.)1 Credo di essere sulla via del compimento delle ormai stantie variazioni. Intanto mi è venuto un brillante dubbio: che staranno meglio per due pianoforti che per uno. Comunque, la versione per un pianoforte c’è già. Certo che è difficilissima.” (Bari, 20 febbraio 1951.)2\n  Programma di sala del concerto finale del Corso di Perfezionamento di Pianoforte tenuto da Guido Agosti all’Accademia Musicale Chigiana, Siena, 11 settembre 1957.   Fig. 18    Programma di sala del concerto finale del Corso di Perfezionamento di Pianoforte tenuto da Guido Agosti all’Accademia Musicale Chigiana, Siena, 11 settembre 1957. Venezia, Fondazione Giorgio Cini, Fondo Nino Rota.     Il brano, forse il più complesso nel catalogo pianistico rotiano, che l’autore annuncia alla cugina Titina di aver terminato in una lettera del 9 febbraio 1951 - “(dicembre 1950)” è l’indicazione con cui si chiude il manoscritto redatto in bella copia -, dovrà attendere alcuni anni prima di un’esecuzione italiana, compiuta da Rita Wolfensberger l’11 settembre 1957 all’Accademia Chigiana di Siena nel concerto finale del Corso di perfezionamento di pianoforte tenuto da Guido Agosti, amico ed estimatore di Rota sin gli anni giovanili (fig. 18). Così Mario Castelnuovo-Tedesco riporta in una lettera al “carissimo Ninetto”, conservata in copia nel Fondo Nino Rota a Venezia, l’apprezzamento espresso al proposito dall’illustre pianista:\n Guido Agosti, che è venuto qui a trovarmi, mi ha parlato di un tuo bellissimo pezzo per pianoforte. Ed io volevo dirti che, sere fa, andai a vedere “Domenica della buona gente”: arrivai che il film era già cominciato. Ma… capii subito che la musica era tua, tanto era preziosa e ben fatta!3\n Un apprezzamento profondamente meditato da parte di Agosti, che in seguito scriverà:\n La musica pianistica di Nino Rota è una purissima fonte. In essa si fondono virtù molteplici: la spontaneità, la trasparenza cristallina, l’equilibrio infallibile di ogni elemento compositivo. Non s’incontreranno mai forzature retoriche, mai violenza, pesantezza, opacità, ma si ammira la tersa limpidezza di ogni particolare. Nino Rota possedeva, non come una faticata conquista ma come un dono, un senso innato, quasi ellenico, della forma, e il misterioso spirito dello stile. In un’epoca di strenue ricerche, per non dire accanite, egli operò nella sua vita con la sostanza che gli nasceva nell’inconscio e si perpetuava con la virtù della sincerità. In un diverso orizzonte, e con altra materia, Nino Rota avrebbe potuto dire come Stravinsky, ma era troppo modesto per dirlo, «Io non cerco, ma trovo». Il suo capolavoro pianistico «Variazioni e Fuga nei dodici toni sul nome di Bach» mi sembra essere anche la sua opera più ampia per il pianoforte solo. In essa rivela pienamente una tecnica compositiva e una conoscenza dello strumento e della tastiera (suonava egli stesso il pianoforte con estrema facilità), paragonabili per la stupenda intuizione delle diverse sonorità e per l’equilibrio del linguaggio a quella di Chopin e di Ravel. Come in Chopin e in Ravel, non v’è una nota di troppo, la preziosità non diventa vizio.4\n      Alfredo Mandelli, Per sentire Bach c'è chi fa a pugni, «L’Ambrosiano», s.d.  Venezia, Fondazione Giorgio Cini, Fondo Nino Rota.               Esplora il Fondo Nino Rota  Le Variazioni e Fuga nei dodici toni sul nome di Bach vengono pubblicate nel 1972 dall’editore Carisch. Un approdo cui forse non è estraneo l’invito a proporre pagine musicali inedite che, tra il 1969 e il 1970 Guido Farina, allora ‘consigliere’ della casa editrice milanese, rivolge allo stimato amico e collega. ☞ Corrispondenza di Guido Farina a Nino Rota\n☞ Un articolo della pianista Rita Wolfensberger in occasione della prima esecuzione delle Variazioni e Fuga nei dodici toni sul nome di Bach (07 gennaio 1955)\n☞ Recensioni ai concerti di Licia Mancini con le Variazioni e Fuga nei dodici toni sul nome di Bach (1959-1961).\n Note    Lettera di Nino Rota a Ernesta Rota Rinaldi, Torre a Mare, 11 gennaio 1950. Venezia, Fondazione Giorgio Cini, Fondo Nino Rota. \u0026#x21a9;\u0026#xfe0e;\n Lettera di Nino Rota a Ernesta Rota Rinaldi, Bari, 20 febbraio 1951. Venezia, Fondazione Giorgio Cini, Fondo Nino Rota. \u0026#x21a9;\u0026#xfe0e;\n Lettera di Mario Castelnuovo-Tedesco a Nino Rota, Firenze, 31 agosto 1954. Venezia, Fondazione Giorgio Cini, Fondo Nino Rota. \u0026#x21a9;\u0026#xfe0e;\n Guido Agosti, Nota sulle «Variazioni e Fuga nei dodici toni sul nome di Bach», in Omaggio a Nino Rota, a cura di Pier Marco De Santi, Comune di Pistoia, 1981. \u0026#x21a9;\u0026#xfe0e;\n   ","id":6,"length":942,"title":"6 | Gli anni Trenta e Quaranta","type":"page","url":"https://gettypubs.github.io/quire-starter/stagioni/4.1/"},{"content":"  Nino Rota al pianoforte (Bari), fotografia.   Fig. 19    Nino Rota al pianoforte (Bari), fotografia. Venezia, Fondazione Giorgio Cini, Fondo Nino Rota.     Composti tra l’ottobre e il novembre 1964, i Quindici Preludi (fig. 20) per pianoforte sono tra le pagine più celebri della produzione pianistica del Maestro, che li ha più volte eseguiti in pubblico e ne ha realizzato una registrazione negli studi RAI di Roma il 15 maggio 1965 (ascolta).\nNei primi anni ’70 Rota dedica al pianoforte nuove pagine brevi, anch’esse, al pari dei Preludi, concepite come parte di una serie. Sono i Sette pezzi difficili per bambini (Salti e giochi, Grillo notturno, Capriccio (fig. 21), Cantilena, Le scalette, Puccettino nella giungla, L’acrobata), composti tra la fine del 1971 e il principio del 1972, e i Due Valzer sul nome di Bach (Circus-Waltz e Valzer-Carillon) (fig. 22), entrambi datati 1975, che in un’intervista l’autore stesso ricorda di aver composto nello stesso periodo di gestazione delle musiche per Il Casanova di Federico Fellini (1976), delle quali entrambi i Valzer, con altra strumentazione, costituiscono parte viva (fig. 23). Una osmosi tra composizione ‘classica’ e scrittura per il cinema, cifra connotativa dell’estetica e della poetica del Maestro, di cui anche i Sette pezzi difficili per bambini sono testimonianza.\n  Fig. 20    Nino Rota, Preludio XV, da Quindici Preludi per pianoforte, manoscritto autografo.  Venezia, Fondazione Giorgio Cini, Fondo Nino Rota.      Fig. 21    Nino Rota, Capriccio, n. 3 dei Sette pezzi difficili per bambini per pianoforte, manoscritto autografo, prima pagina.  Venezia, Fondazione Giorgio Cini, Fondo Nino Rota.       Nino Rota, Circus-Waltz per pianoforte, manoscritto autografo, prima pagina.   Fig. 22    Nino Rota, Circus-Waltz per pianoforte, manoscritto autografo, prima pagina. Venezia, Fondazione Giorgio Cini, Fondo Nino Rota.       Fig. 23    Quaderno di appunti per le musiche del film Il Casanova di Federico Fellini, 1976.  Venezia, Fondazione Giorgio Cini, Fondo Nino Rota.               I Due Valzer sul nome di Bach vengono presentati al pubblico per la prima volta dall’autore stesso il 30 luglio 1978 a Sermoneta in un concerto a lui dedicato dal Festival Pontino, come Pietro Acquafredda riferisce sulle colonne di «Paese Sera»:\n Nella seconda parte del concerto, appendice frivola e salottiera, Rota sedeva al pianoforte. Ha suonato due sofisticati e preziosi valzer «sul nome di Bach» commissionatigli da Mario Bortolotto, teorico riconosciuto della musica contemporanea, ed alcuni temi dalle sue colonne sonore. E con le note melanconiche e sensuali del Casanova si è chiuso, con molto dispiacere dei presenti, il concerto di Rota, rivelatosi anche fine ed impeccabile pianista.1\n Un concerto rimasto memorabile, nel quale, si legge nell’articolo di Alfredo Gasponi pubblicato due giorni dopo sul «Messaggero»:\n (\u0026hellip;) con il suo fare candido e disarmante [Rota] ha ‘tenuto banco’ per più di due ore suonando da solo, in duo e in trio con altri ottimi musicisti.2\n  Alfredo Gasponi, Il «candido» Rota chiude il 14. Festival Pontino, «Il Messaggero», 1 agosto 1978.   Fig. 23    Alfredo Gasponi, Il «candido» Rota chiude il 14. Festival Pontino, «Il Messaggero», 1 agosto 1978.    Così la serata e il musicista nel ricordo di Riccardo Cerocchi, allora e per molti anni Presidente del Campus Internazionale di Musica di Latina:\n Il Campus diede impulso anche al Festival Pontino e organizzò tra l’altro un particolare concerto curato da Fedele d’Amico con musiche di Nino Rota scritte per piccoli complessi da camera oltre che per colonna sonora. Eseguite dal contrabbassista Franco Petracchi ed altri strumentisti le prime, dall’autore stesso al pianoforte le seconde. Fu un successo enorme e un ingresso glorioso di Petracchi tra il pubblico sermonetano. Fedele d’Amico, che presentò il compositore, le musiche e gli esecutori, si soffermò molto su di lui. (…) Ma prima aveva parlato di Nino Rota, dello «strano personaggio inattuale nel panorama della musica contemporanea, cui tuttavia appartiene, come ognuno appartiene al proprio tempo». Contrappose la sua musica, semplice, immediata, spontanea, che sgorga dall’animo, alla musica d’oggi cerebrale, ispirata dal desiderio di ripensare intellettualisticamente quella che l’ha preceduta. Musica di critica e di ricerca, musica sperimentale. Le colonne sonore dalla vena melodica e dalla sottile ironia erano quasi tutte «felliniane»: Lo sceicco bianco, La strada, Le notti di Cabiria, La dolce vita, Otto e mezzo ed altre di films di Visconti e di Zeffirelli ebbero un successo strepitoso con il pubblico che gridava a braccia alzate alla maniera dei rockettari negli stadi. Il personaggio di Nino Rota era suggestivo non meno delle sue musiche. (…) Federico più volte lo aveva sollecitato a fargli ascoltare il tema su cui avevano da tempo ragionato. All’ennesimo sollecito non seppe dire altro che una bugia: «Sì, l’ho preparato». E così condotto da Fellini davanti al pianoforte, invocando la sua straordinaria facilità compositiva, improvvisò lì per lì un motivo che, neppure a dirlo, piacque al regista, felice di arricchire il suo film con quella indovinata colonna sonora. Ma, tornato a casa per portare avanti la composizione, Nino Rota non ricordò più le note improvvisate all’amico e visse giorni di angoscia prima di ritrovarle. La solitaria e coraggiosa discesa nell’«antro dei pipistrelli» adiacente ai camminamenti segreti del castello, ove nessuno entra mai, e la soddisfazione di aver avvicinato quei «piccoli ammirati mammiferi nella loro posizione di riposo diurno». La sensibilità, il sereno modo di essere, il candore che mostrò la mattina della partenza per Bari al momento di lasciare il castello: accompagnato dalla sua piccola valigetta, dopo aver salutato Bruno Marchioni, il custode, e appena varcato il cancello, si fermò un attimo sul selciato della via pubblica, indeciso. Si voltò indietro, rientrò e chiese a Bruno il permesso di fermarsi lì, seduto, accanto a lui, su un ciocco di legno, a respirare ancora per qualche minuto il clima fatato di quel castello «affascinante». Se ne andò poi, silenzioso, verso il taxi che lo aspettava in piazza e lo avrebbe riportato a Bari.3\n Ascolta  ☞ Quindici Preludi. Nino Rota, pianoforte.\n☞ Due valzer sul nome di Bach: Circus-Waltz. Angela Annese, pianoforte.\n☞ Due valzer sul nome di Bach: Valzer-Carillon. Angela Annese, pianoforte.  Note    Pietro Acquafredda, Preziosi valzer di Rota sul nome di Bach, «Paese Sera», 1 agosto 1978. \u0026#x21a9;\u0026#xfe0e;\n Alfredo Gasponi, s.t., «Messaggero», 3 agosto 1978. \u0026#x21a9;\u0026#xfe0e;\n Sermoneta, luglio ’78. Nino Rota, Fedele d’Amico e Franco Petracchi a Sermoneta, in Riccardo Cerocchi, Il vassallo della musica, Libreria Musicale Italiana, Lucca 2003. \u0026#x21a9;\u0026#xfe0e;\n   ","id":7,"length":1032,"title":"7 | Ultime opere per pianoforte","type":"page","url":"https://gettypubs.github.io/quire-starter/stagioni/5.1/"},{"content":"   Fig. 24    Nino Rota, Concerto in do per pianoforte e orchestra, abbozzo autografo, frontespizio.  Venezia, Fondazione Giorgio Cini, Fondo Nino Rota.      Fig. 25    Nino Rota, Concerto in do per pianoforte e orchestra, riduzione dell’autore per due pianoforti, secondo movimento “Arietta con variazioni”, manoscritto autografo, prima pagina.  Venezia, Fondazione Giorgio Cini, Fondo Nino Rota.      Tra il 1959 e il 1960 Nino Rota lavora a un concerto per pianoforte e orchestra per Arturo Benedetti Michelangeli, cui il brano viene dedicato (fig. 24-25). L’amicizia tra i due artisti, nutrita di ammirazione e stima e durata per tutta la vita, data sin dai primi anni Quaranta. Ne è testimone il diario di Ernesta Rota, nel quale il ventiduenne Michelangeli fa la sua prima comparsa come acclamato e apprezzato pianista, perdendo tuttavia senza alcun dubbio da parte dell’esigente ascoltatrice il confronto con Walter Gieseking.\n 19 gennaio 1942 Che sfilata di concerti in questi giorni! Uno più bello dell’altro. Dovrei astenermene con la casa a soqquadro che ho, ma sto a pochi passi dal Conservatorio e la tentazione è grande: a sedermi là provo sollievo come essere in Chiesa. Mi si libera la testa dall’assillo di mille pensieri e lo spirito vola alto. (…) Debbo ammettere che ci sono artisti che ci fanno saltare sulla sedia e non danno agio a dormire. I solisti, in genere, mandano in sollucchero le folle, e pure i direttori d’orchestra, tipo Toscanini, De Sabata, che fungono essi stessi da solisti-stella di prima grandezza. Benedetti Michelangeli ha un ascendente esagerato sul pubblico. Forse i suoi ventidue anni, uniti a tanta maestria e bravura, pesano sulla bilancia. Certo è brillante, sagace, immediato. Alla richiesta subissale di bis s’avanza con un lungo passo sportivo, sorrisetto ironico, e siede subito senza commedie d’andirivieni, e regala con allegria molteplici bis: Chopin, Albeniz. In Albeniz pizzica a guisa di chitarra e canta con capriccio e abbandono come non gli accade spesso. Magnifico pianista. Però, oramai lo conosco, e mi figuro a casa come suonerà il tal pezzo e non provo il desiderio irresistibile di correre a sentirlo. Mentre per nulla al mondo rinuncerei a Gieseking, benché si dica che è decaduto, indebolito o peggio. A me mi diverte come nessuno. Intanto, programmi quintessenziati, scelti e suonati per sé, mentre, questi giovani virtuosi, non ancora stufi dell’applauso e del mestiere, s’attaccano ai colossi del pianismo, quali l’Appassionata, il Chiaro di luna, la Polacca delle ottave di Liszt, ecc., pezzettoni da cento sui quali puntano con effetto sicuro. Ma che stufita, per noi, cariatidi vetuste del Conservatorio. Con Gieseking c’è la sorpresa, l’infinitesimale realizzato, il capello spartito in quattro. In Debussy trova colori, effluvi e qualità di suono delicatissima.1\n Ed ecco, pochi mesi dopo, i due amici insieme a casa Rota, al pianoforte:\n 6 settembre 1942 Ieri sera Nino è venuto a casa con Michelangeli Benedetti, il suo segretario, e Antonio Pedrotti. Simpatica sorpresa. Stanno a Milano qualche giorno per incidere dischi Telefunken e cioè: il Concerto per piano e orchestra di Grieg e il Concerto di Schumann. Pedrotti dirige. Cominciamo guardandoci con diffidenza. Benedetti ai primi approcci sta sulle difensive. Lo sguardo velato e l’espressione fuggente: si capisce che è spesso seccato nell’ambiente della musica e ci si muove a disagio. S’attacca al ping pong come a un’ancora di salvezza e lui e il suo segretario, Ariosto (guarda che nome), palleggiano con serietà. Benedetti tiene al fianco la mano sinistra mentre sventaglia la racchetta con gesto elegante e sicuro. Il giuoco l’appassiona e coglie spesso le palle. Pedrotti naturalmente pigro si sdraia in terrazzo e chiede musica a Nino. Nino improvvisa al piano riflettendo su cosa dovrà suonare. Quando lascia andare le mani a caso, senza accorgersi di suonare, la musica gli sgorga fra le dita a rivoli: come se parlasse con sé stesso, fluiscono senza discontinuità armonie, motivi modulati in un discorso scorrevole e ondoso. Pedrotti s’avvicina al piano e Nino attacca disinvolto la prima frase del Concerto di Schumann sentito testè da Benedetti alla prova per i dischi. Ha un bel coraggio. Pedrotti trova sul piano i Concerti Brandeburghesi di Bach, siede a fianco di Nino e suonano a quattro mani il primo Concerto. Benedetti smette il ping pong e si fa dietro Nino, attento. La riduzione dei Brandeburghesi è di Reger: fitta, aggrovigliata, non condona una nota, per cui è un intreccio di contrappunti a sette e più voci irto di terze, quarte, seste, da perderci l’occhio e le dita. Benedetti siede al posto di Pedrotti che non ce la fa e seguita lui con Nino sgranando le note con precisione e chiarezza. Pedrotti segue attento e interessato perché deve dirigere questo Bach a un prossimo concerto. Nino si gode un mondo a passar musica con qualcuno che la sa lunga. S’attaccano ai Quartetti di Beethoven; gli ultimi, che vengono eseguiti assai di rado e risultano ottimamente anche col solo pianoforte. Benedetti è un leggitore agguerrito ma non ha a che fare con la maturità di Agosti, il quale conosce a menadito tutto Beethoven e ha sviscerato i quartetti più astrusi sino al midollo. Benedetti si diverte di cuore. Suda pericolosamente. Gli metto sulle spalle un golf perché non si raffreddi. Vola la serata.2\n  Appunto manoscritto di Nino Rota per Arturo Benedetti Michelangeli.   Fig. 26    Appunto manoscritto di Nino Rota per Arturo Benedetti Michelangeli. Venezia, Fondazione Giorgio Cini, Fondo Nino Rota.     Il Concerto in do, cui dopo il 1960 Rota ritorna a più riprese nel corso di ripetuti incontri con Michelangeli (Fig. 26), non è mai stato eseguito dal dedicatario. Ritenuta ormai vana l’attesa di una reale disponibilità da parte del grande pianista, il Concerto - nell’occasione intitolato Partita (fig. 27) affinché resti aperta la possibilità di una “prima” con Michelangeli – viene eseguito due volte nel 1974, il 28 maggio a Bari con l’Orchestra Sinfonica della Provincia di Bari diretta da Michele Marvulli e il 2 agosto a Lanciano con l’Orchestra Sinfonica Giovanile diretta da Riccardo Chailly, solista l’autore (Fig. 28). Sarà Aldo Ciccolini ad eseguire per la prima volta il Concerto (non più Partita) in do con l’Orchestra Sinfonica di Roma della RAI diretta da Günther Neuhold a Roma il 12 dicembre 1987.\n Nota introduttiva alla Partita per pianoforte e orchestra, dattiloscritto con interventi manoscritti di Nino Rota.   Fig. 27    Nota introduttiva alla Partita per pianoforte e orchestra, dattiloscritto con interventi manoscritti di Nino Rota. Venezia, Fondazione Giorgio Cini, Fondo Nino Rota.      Programma di sala del Concerto dedicato a Nino Rota, Lanciano, Auditorio Diocleziano, 2 agosto 1974.   Fig. 28    Programma di sala del Concerto dedicato a Nino Rota, Lanciano, Auditorio Diocleziano, 2 agosto 1974. Venezia, Fondazione Giorgio Cini, Fondo Nino Rota.      Registrazione dal vivo della Partita eseguita da Nino Rota a Lanciano nel 1975, nastro magnetico con etichetta manoscritta di N.R.   Fig. 29    Registrazione dal vivo della Partita eseguita da Nino Rota a Lanciano nel 1975, nastro magnetico con etichetta manoscritta di N.R. Venezia, Fondazione Giorgio Cini, Fondo Nino Rota.         Audio 3  Registrazione dal vivo della Partita eseguita da Nino Rota a Lanciano nel 1975, primo movimento.     ◆ ◆ ◆  Vengono invece eseguite da Michelangeli le cadenze per il primo e il secondo movimento del Concerto in sol maggiore Hob. XVIII/4 di Haydn che Rota compone su sua richiesta in vista della registrazione di un disco per la EMI, compiuta all’inizio del 1975 (fig. 30).\n  Fig. 30    Arturo Benedetti Michelangeli, Haydn Klavierkonzerte in D und G (LP), EMI, 1975.  Venezia, Fondazione Giorgio Cini, Fondo Nino Rota.               Ascolta  ☞ Haydn, Concerto in sol maggiore Hob. XVIII/4. Arturo Benedetti Michelangeli, pianoforte.\n☞ Cadenza del primo tempo\n☞ Cadenza del secondo tempo  Esplora il Fondo Nino Rota  ☞ La discoteca di Nino Rota  Note    Ernesta Rota Rinaldi, Diari, manoscritto. Venezia, Fondazione Cini, Fondo Nino Rota. \u0026#x21a9;\u0026#xfe0e;\n Ernesta Rota Rinaldi, Diari, manoscritto. Bari, Archivio Nicola Scardicchio. \u0026#x21a9;\u0026#xfe0e;\n   ","id":8,"length":1291,"title":"8 | Ad Arturo B.B. (sic)","type":"page","url":"https://gettypubs.github.io/quire-starter/con-lorchestra/6.1/"},{"content":"  Nino Rota, Fantasia sopra dodici note del “Don Giovanni” per pianoforte e orchestra, riduzione dell’autore per due pianoforti, manoscritto autografo, prima pagina.   Fig. 31    Nino Rota, Fantasia sopra dodici note del “Don Giovanni” per pianoforte e orchestra, riduzione dell’autore per due pianoforti, manoscritto autografo, prima pagina. Venezia, Fondazione Giorgio Cini, Fondo Nino Rota.     Tra il 1960 e il 1962, mentre il Concerto in do stenta a giungere realmente a compimento, Rota compone due nuovi lavori per pianoforte e orchestra: la Fantasia sopra dodici note del Don Giovanni e il Concerto soirée. Assai diversi tra loro e dal Concerto in do, entrambi approdano rapidamente all’esecuzione in pubblico.\nLa Fantasia sopra dodici note del Don Giovanni per pianoforte e orchestra (fig. 31), terminata nel novembre del 1960, viene presentata al Teatro Angelicum di Milano il 17 aprile 1961 in un concerto in “Omaggio al Don Giovanni di Mozart”, trasmesso sul secondo canale radiofonico della RAI il 14 ottobre 1961 (fig. 32) [(Audio 4)[#7-audio-1]].\n Programma di sala del concerto “Omaggio al Don Giovanni di Mozart”. Milano, 17 aprile 1961.   Fig. 32    Programma di sala del concerto “Omaggio al Don Giovanni di Mozart”. Milano, 17 aprile 1961. Venezia, Fondazione Giorgio Cini, Fondo Nino Rota.         Audio 4  Nino Rota esegue la Fantasia sopra dodici note del “Don Giovanni” all'Angelicum di Milano, registrazione radiofonica su nastro magnetico. Venezia, Fondazione Giorgio Cini, Fondo Nino Rota.     Due anni dopo, l’8 ottobre 1963, la Fantasia torna alla radio, all’insaputa dell’autore, in una nuova esecuzione affidata al solista Gino Gorini e all’Orchestra “Alessandro Scarlatti” di Napoli della RAI diretta da Franco Caracciolo. Scrive Rota a Gorini il 29 aprile 1963 (fig. 33):\n Caro Gino,\nnon so se tu sappia che cosa significa per me scrivere una lettera… perché se lo sapessi non me ne vorresti troppo male per non aver risposto immediatamente alla tua precedente (anzi per non averti scritto ancor prima!). La quale mi ha fatto un grande piacere… e anche una gran rabbia, perché non ho saputo della tua esecuzione della mia Fantasia! Se lo avessi saputo sarei venuto a Napoli a sentirla e non mi sarei lasciato scappare questo piacere! Per la verità in gennaio mi era stato comunicato dalla RAI di mandare a Napoli il materiale per una tua eventuale esecuzione in febbraio. Io poi continuai a guardare i programmi della Scarlatti ogni settimana e non vidi mai questo evento. A fine febbraio, o giù di lì, mi ritornò il materiale senza il minimo segno sulla partitura: dal che arguii che non se ne era fatto niente. Invece ho saputo da Menegozzo che se ne è fatta una bella esecuzione, ben curata da Caracciolo, e che tu hai suonato benissimo… come era da attendersi. E mi ha fatto un immenso piacere. Peccato, peccato! Spero sentirla presto trasmessa e sentirne un’altra (o più altre) dal vivo… Quanto alla Fondazione Concerti, purtroppo è un posto col quale non ho più nulla a che fare… Ne parleremo. Per dei recitals solistici c’è la Camerata che fa bene e di cui si occupa Antonioni. Scrivigli. Comunque gli accennerò anch’io della tua proposta. Grazie ancora di tutto. Spero incontrarti presto o a Roma o a Venezia… o a Bari. Molto caramente tuo,\nNino R.1\n   Fig. 33    Lettera di Nino Rota a Gino Gorini, Bari, 29 aprile 1963.  Venezia, Fondazione Giorgio Cini, Fondo Gino Gorini.                ◆ ◆ ◆  Composto tra il 1961 e il 1962 (la prima delle date registrate dall’autore sull’abbozzo autografo è il 7 aprile 1961, a dieci giorni dalla ‘prima’ della Fantasia sopra dodici note del Don Giovanni), il Concerto soirée per pianoforte e orchestra riceve la sua “prima”, con l’autore al pianoforte, il 23 settembre 1962 al Teatro Olimpico di Vicenza in un concerto che, nella speciale occasione della XIV edizione del Premio Italia, presenta pagine sinfoniche di tre autori di opere musicali vincitrici del Premio (Marius Constant, Niccolò Castiglioni e Nino Rota, in ordine di programma) eseguite dall’Orchestra Sinfonica di Milano della RAI diretta da Bruno Maderna, che ha già collaborato con Rota dirigendo l’Orchestra Sinfonica di Torino della RAI nella produzione radiofonica dell’opera La notte di un nevrastenico, vincitrice del Premio Italia nel 1959. Nel presentare il concerto sul «Radiocorriere» Alberto Mantelli annuncia\n una maliziosa, sorridente e nostalgica pagina di Nino Rota [che] chiude il programma traendo gentilmente gli ascoltatori lontano dalla problematica espressiva dei Chants de Maldoror e da quella formale di Décors: la rievocazione sonora di una serata musicale e danzata di fine Ottocento quale è il Concerto-soirée. \u0026ldquo;Componendo questo lavoro per pianoforte e orchestra – mi diceva Nino Rota – non ho affatto pensato di scrivere una pagina anacronistica, di avanzare una qualche polemica in termini musicali contro il tempo e il mondo nel quale viviamo\u0026rdquo;. Oso dire che egli abbia ragione, anche perché è oltretutto naturale volgersi a tratti a contemplare un mondo lontano – quale è quello della quadriglia e del can-can – ma che dentro di noi (parlo dei non giovani) ha lasciato segni che le tante moderne catastrofi non hanno tuttavia cancellato. E la composizione di Rota lascia intendere la distaccata malinconia di chi si spinge con l’immaginazione a rievocare un mondo caro e perduto; non meno caro anche se fatto soltanto, come qui, di fragili frivolezze.2\n Pochi mesi dopo la prima esecuzione, il 30 maggio 1963 il Concerto soirée, destinato a diventare una tra le pagine più popolari del repertorio sinfonico rotiano, viene presentato a Bari (fig. 34-35). Solista è l’autore, come a Vicenza, e a dirigere l’Orchestra della Fondazione Concerti “Niccolò Piccinni” è un altro eminente compositore, Goffredo Petrassi. Una felice circostanza in cui ritrovarsi per i due musicisti, amici fin dalla giovinezza.\n  Fig. 34    Programma di sala del concerto dell’Orchestra della Fondazione “Niccolò Piccinni” diretta da Goffredo Petrassi, pianista Nino Rota. Bari, Teatro Piccinni, 30 maggio 1963.  Venezia, Fondazione Giorgio Cini, Fondo Nino Rota.                f. c. [Franco Chieco], Modernità e romanticismo nel concerto di Petrassi e Rota, «La Gazzetta del Mezzogiorno», 31 maggio 1963.   Fig. 35    f. c. [Franco Chieco], Modernità e romanticismo nel concerto di Petrassi e Rota, «La Gazzetta del Mezzogiorno», 31 maggio 1963. Venezia, Fondazione Giorgio Cini, Fondo Nino Rota.     Nel 1978 Rota compone un nuovo concerto per pianoforte e orchestra, il Concerto in mi (fig. 36), cui egli stesso attribuisce l’appellativo “Piccolo mondo antico” volutamente rimarcandone l’aperto richiamo al passato. Come spiega in un’intervista a Pietro Acquafredda:\n Questo nuovo concerto mi è uscito il contrario di quello che avrei voluto fosse. Avrei voluto per un concerto chiestomi da Bortolotto, direttore artistico dei concerti alla RAI di Napoli, farmi perdonare gli altri pezzi in programma, facendo una cosa che dimostrasse la mia volontà per lo meno di aggiornamento, ed invece mi è uscito aggressivamente attaccato ad una certa tradizione da me filtrata. Ho fatto anche delle cose che almeno dimostrano una certa civilizzazione della mia musica, un adeguamento ai nuovi modi della civiltà musicale presentabile oggi. Ed invece quest’ultimo concerto è molto romantico, ma senza paludamenti, senza travestimenti.3\n Il Concerto in mi riceve la sua prima esecuzione il 15 dicembre 1978 a Napoli in un concerto dell’Orchestra “Alessandro Scarlatti” della RAI diretta da Michele Marvulli. Ancora una volta solista è l’autore, festeggiato protagonista di una serata a lui interamente dedicata che è anche la sua ultima apparizione in pubblico in veste di concertista (fig. 37).\n Nino Rota, Concerto in mi per pianoforte e orchestra “Piccolo mondo antico”, riduzione dell’autore per due pianoforti, manoscritto autografo, prime due pagine del terzo movimento “Allegro”.   Fig. 36    Nino Rota, Concerto in mi per pianoforte e orchestra “Piccolo mondo antico”, riduzione dell’autore per due pianoforti, manoscritto autografo, prime due pagine del terzo movimento “Allegro”. Venezia, Fondazione Giorgio Cini, Fondo Nino Rota.      Programma dei concerti dell'Orchestra Scarlatti. Napoli, 15 dicembre 1978.   Fig. 37    Programma dei concerti dell'Orchestra Scarlatti. Napoli, 15 dicembre 1978. Venezia, Fondazione Giorgio Cini, Fondo Nino Rota.         Audio 5  Nino Rota esegue il Concerto in mi (primo movimento), registrazione su audiocassetta. Venezia, Fondazione Giorgio Cini, Fondo Nino Rota.     Note    Lettera di Nino Rota a Gino Gorini, Bari, 23 aprile 1963. Venezia, Fondazione Cini, Fondo Gino Gorini. \u0026#x21a9;\u0026#xfe0e;\n Alberto Mantelli, Tre novità dall’Olimpico di Vicenza, «Radiocorriere», XXXIX, 39, 23-29 settembre 1962. \u0026#x21a9;\u0026#xfe0e;\n Pietro Acquafredda, Rota ci prova, «Paese Sera», 10 novembre 1978. \u0026#x21a9;\u0026#xfe0e;\n   ","id":9,"length":1365,"title":"9 | Versioni di un mondo antico","type":"page","url":"https://gettypubs.github.io/quire-starter/con-lorchestra/7.1/"},{"content":"  Programma di sala del concerto organizzato dalla Corporazione delle Nuove Musiche, direttore Alfredo Casella, Siena, Teatro dei Rinnuovati, 14 settembre 1928.\n☞ Nino Rota vi partecipa come percussionista.   Fig. 38    Programma di sala del concerto organizzato dalla Corporazione delle Nuove Musiche, direttore Alfredo Casella, Siena, Teatro dei Rinnuovati, 14 settembre 1928.\n☞ Nino Rota vi partecipa come percussionista. Venezia, Fondazione Giorgio Cini, Fondo Alfredo Casella.      Nel marzo [1927] tornai in Italia dove mi attendeva un’impresa altamente interessante: il giro che la CDNM [Corporazione delle Nuove Musiche] organizzava a Roma, Padova, Milano, Torino, Firenze, Napoli per l’esecuzione delle Nozze di Strawinski. Quando, nell’autunno precedente, mi era venuta l’idea di far conoscere in Italia il capolavoro strawinskiano, la mia prima preoccupazione era stata naturalmente quella del coro. Un puro caso mi pose in contatto col compianto Bartoli, il quale dirigeva a quei tempi una corale operaia chiamata «Varesina». Questa società, composta unicamente di lavoratori che non sapevano la musica ma cantavano seguendo l’ammirevole insegnamento di Bartoli, aveva sino allora interpretato unicamente musiche antiche e popolaresche. Avevo dunque qualche dubbio sulla possibilità che questi elementi potessero imparare una musica così difficile e della quale non avevano la benché minima idea. Ma Bartoli si portò garante del suo coro. Facemmo dunque tradurre il testo in italiano, e Bartoli si pose al lavoro. Al mio arrivo dagli Stati Uniti, vidi che l’ottimismo di Bartoli era stato pienamente giustificato. I bravi operai avevano non solo imparato a perfezione la musica di Strawinski, ma la cantavano con un sincero e commovente entusiasmo, che si cercherebbe sovente indarno presso musicisti di professione. Ci riunimmo dunque tutti a Varese quindici giorni prima dell’inizio della tournée. I cantanti erano Rachele Maragliano-Mori, Ghita Lenart, Marcello Govoni, e Giorgio Lanskoy (il quale aveva già cantato molte volte la sua parte di basso con Strawinski stesso). La «maestranza» pianistica era formata da Oscar Adler, Dante Alderighi, Mario Castelnuovo-Tedesco e Virgilio Mortari. Il giro si iniziò col Teatro di Torino (erano quelli gli anni aurei ove Riccardo Gualino aveva fatto di quel teatro il centro più importante ed interessante della vita artistica italiana) e riuscì un magnifico successo. Successo che si rinnovò del resto in tutte le città, in parecchie delle quali si giunse persino a chiedere il bis dell’ultimo quadro. A Milano (dove eravamo ospiti del Teatro del Popolo), un gruppo di musicisti, lividi per la rabbia, tentarono di opporsi a questa replica, e si distinse particolarmente tra quegli scalmanati Felice Lattuada, il quale mi urlava sotto al podio: «Buffone! Pagliaccio! Ciarlatano!» ed altre cortesie del genere. Ciò che però non servì che a far espellere dalla sala lo sparuto gruppo degli oppositori. (…) Nel marzo [1930] ritornai in Spagna per dirigervi un giro di sei esecuzioni delle Nozze di Strawinski che si diede questa volta con un’ottima giovane società corale di Barcellona e che ebbe vivo successo ovunque.1\n   Fig. 39    Telegramma di Clemente Lozano (Concerts Catalonia) a Alfredo Casella, 30 gennaio 1930. Recto: accordi economici per la tournée spagnola.  Venezia, Fondazione Cini, Fondo Alfredo Casella, L.2465.      Fig. 40    Telegramma di Clemente Lozano (Concerts Catalonia) a Alfredo Casella, 30 gennaio 1930. Verso: appunti di Alfredo Casella.  Venezia, Fondazione Cini, Fondo Alfredo Casella, L.2465.       Programma di sala del concerto organizzato dalla Sociedad Filarmónica de Zaragoza, direttore Alfredo Casella, Saragozza, Teatro Principal, 25 marzo 1930.   Fig. 41    Programma di sala del concerto organizzato dalla Sociedad Filarmónica de Zaragoza, direttore Alfredo Casella, Saragozza, Teatro Principal, 25 marzo 1930. Venezia, Fondazione Giorgio Cini, Fondo Alfredo Casella.      Virgilio Mortari, Dante Alderighi, Vittorio Rieti e Nino Rota durante la tournée delle Noces in Spagna, fotografia, 1930.   Fig. 42    Virgilio Mortari, Dante Alderighi, Vittorio Rieti e Nino Rota durante la tournée delle Noces in Spagna, fotografia, 1930. Venezia, Fondazione Giorgio Cini, Fondo Alfredo Casella.      Foto di gruppo a Saragozza durante la tournée delle Noces, fotografia, 1930.\n☞ In seconda fila, da sinistra, Vittorio Rieti, Nino Rota e Virgilio Mortari.   Fig. 43    Foto di gruppo a Saragozza durante la tournée delle Noces, fotografia, 1930.\n☞ In seconda fila, da sinistra, Vittorio Rieti, Nino Rota e Virgilio Mortari. Venezia, Fondazione Giorgio Cini, Fondo Alfredo Casella.     La tournée spagnola della produzione caselliana di Les Noces costituisce per il giovane Rota, chiamato a sostituire il pianista Mario Castelnuovo-Tedesco che è impossibilitato a partecipare, un impegno importante e un’esperienza entusiasmante (fig. 41-43). Dante Alderighi, pianista e compositore di origine tarantina, allievo di Casella partecipe dell’impresa sin dal suo inizio, la rievoca a distanza di anni in una preziosa testimonianza nella quale, ritratte durante il viaggio in treno tra Italia e Spagna, le figure di Casella e Stravinskij acquistano particolare risalto:\n Quello per contro che da allora non era venuto meno era l’affetto, lo schietto attaccamento nostro a Casella. Verso Casella, Virgilio Mortari, Vittorio Rieti, Nino Rota ed io sentivamo veramente qualcosa di vivo e di fresco nel cuore, perché Casella, più che un maestro era per noi un amico, e a quel tempo quella sua aria giovanile e goliardica, che del resto non lo ha mai abbandonato, neanche dopo le sue più belle e più significative affermazioni, neanche quando la malattia gli corrodeva e minava il pur tempratissimo fisico, comunicava con noi in maniera particolarmente diretta ed effervescente. (…) Poi, per un po’, Casella lo perdemmo di vista. Quando si riaffacciò tra noi, prima ancora che ci parlasse, dall’espressione contenuta e abbottonata, avvertimmo che qualcosa era successo che lo aveva colpito grandemente. Allora Casella ci disse, quasi in segretezza, che Strawinsky viaggiava sul nostro stesso treno e che ci tenessimo pronti a rendergli omaggio, sempre quando – s’intende – Strawinsky avesse acconsentito a concederci questo grosso onore. Tanto ci fu accordato. Movemmo. Quasi in punta di piedi, in fila indiana, Casella in testa, i quattro pianisti-compositori italiani che stavano recandosi in Spagna per eseguire un lavoro colà ancora inedito di un loro contemporaneo, erano prossimi alla presentazione diretta con quello stesso, con l’autore da loro tanto ammirato. Il quale si trovava solo in una cabina letto con un suo grosso berrettone da viaggio in testa e un’aria occupatissima in tutta la persona. Casella fece i nostri nomi e cognomi, ai quali non ricordo bene se fecero seguito o no quattro convenzionali strette di mano; poi Strawinsky, senza scomporsi, riprese la conversazione, o meglio il monologo che evidentemente aveva iniziato prima con Casella. Con voce piuttosto grossa, in un francese che rivelava il russo le mille miglia lontano, parlò di sé, delle Nozze e di parecchie cose ancora che non sempre riuscii ad afferrare. Casella ascoltava compunto, annuiva ogni tanto leggermente a fior di labbra, mentre noi quattro, dall’altra parte del vagone, muti come pesci, s’era davvero come collegiali con il loro istitutore in visita dal Preside.2\n Esplora il Fondo Alfredo Casella  I preparativi per la tournée spagnola de Les Noces:\n☞ Lettere della Concerts Catalonia Barcellona a Alfredo Casella, 1929-1930\nCasella interprete di Stravinskij:\n☞ Lettera di Carlo Belli a Alfredo Casella, Roma, 26 maggio 1942\n Note    Alfredo Casella, I segreti della giara, Sansoni, Firenze 1941. \u0026#x21a9;\u0026#xfe0e;\n Dante Alderighi, Viaggio in Spagna e incontro con Strawinsky, «Radiocorriere», XXV, 49, 5-11 dicembre 1948. \u0026#x21a9;\u0026#xfe0e;\n   ","id":10,"length":1178,"title":"10 | In tournée per *Les Noces*","type":"page","url":"https://gettypubs.github.io/quire-starter/ritratti/9.1/"},{"content":" Il pianoforte non è mai stato per me un fine, è stato un mezzo, perciò non mi viene neanche in mente di soffermarmi sul lato pianistico. Naturalmente mi diverte delle volte delle cose mie eseguirle io stesso - non mi azzarderei ad eseguire cose d’altri se non come accompagnatore - e quando le eseguisco, allora mi impegno e mi metto a studiare. Devo dire che lo studio del pianoforte mi piace molto. Naturalmente lo studio a periodi e non con continuità, però lo suono sempre perché è il mezzo con cui io compongo e scrivo. Malgrado ci sia chi dice che comporre al pianoforte non sia una buona cosa. Però Stravinskij mi diceva: «Non solo io compongo al pianoforte ma faccio anche l’orchestrazione col pianoforte, perché non riuscirei a farla senza». Quindi le opinioni possono essere molto diverse.1  Note    Nino Rota, trascrizione dalla trasmissione radiofonica Voi ed io: punto e a capo, andata in onda con la partecipazione di Rota per dieci puntate su RAI Radiouno nel novembre del 1977. \u0026#x21a9;\u0026#xfe0e;\n   ","id":11,"length":171,"title":"11 | Il pianoforte come mezzo","type":"entry","url":"https://gettypubs.github.io/quire-starter/ritratti/10.1/"},{"content":"  Nino Rota durante le riprese del film Zazà (Renato Castellani, 1943), fotografia.   Fig. 46    Nino Rota durante le riprese del film Zazà (Renato Castellani, 1943), fotografia. Venezia, Fondazione Cini, Fondo Nino Rota.      Zazà, «Tempo», 8 aprile 1943: “Il Maestro che ha scritto e adattato le musiche del film sostituisce per un momento il pianista del caffè concerto, in modo da guidare la Miranda nell’interpretazione d’una canzone. Se il nostro ricordo è esatto, fu nel famoso «Passaporto rosso» che sentimmo cantare Isa Miranda per la prima volta.”.   Fig. 47    Zazà, «Tempo», 8 aprile 1943: “Il Maestro che ha scritto e adattato le musiche del film sostituisce per un momento il pianista del caffè concerto, in modo da guidare la Miranda nell’interpretazione d’una canzone. Se il nostro ricordo è esatto, fu nel famoso «Passaporto rosso» che sentimmo cantare Isa Miranda per la prima volta.”. Venezia, Fondazione Cini, Fondo Nino Rota.     Nel 1943 Nino Rota è ripreso al pianoforte durante le prove del film Zazà di Renato Castellani (fig. 46-47), primo vero successo come compositore per il cinema. Il musicista segue da vicino tutte le fasi di realizzazione della colonna sonora da lui composta, come abitualmente farà anche in seguito, spesso partecipando all’incisione come pianista, nella maggior parte dei casi non accreditato.   Fig. 48    Nino Rota, Canzone I di Zazà, abbozzo per voce e pianoforte.  Venezia, Fondazione Cini, Fondo Nino Rota.               Gli inizi della carriera cinematografica sono pressoché quotidianamente condivisi da Rota con l’amico fraterno Fedele d’Amico, al quale essi devono molto sotto vari profili. Ospite a Roma dei carissimi Suso Cecchi e Lele d’Amico, per i quali è e sarà sempre parte integrante della famiglia, nei primissimi tempi del dopoguerra Nino trascorre lunghi periodi nello studio di Lele, lontano da Roma perché in convalescenza, componendo al suo pianoforte, che, rientrato a casa l’amico, si preoccupa di far risistemare.\n Caro Lele,\nal mio ritorno aereo da Capri ho trovato il piano sistemato. Righetta, in mia assenza, ha fatto gli onori di casa, ha ricevuto gli uomini e li ha liquidati (a soldi).\nIl risultato più positivo del lavoro mi sembra l’uguaglianza della tastiera che il piano ha acquistato: mentre prima era molto disuguale. Inoltre la tastiera mi sembra divenuta più morbida e il suonare esige meno pressione di prima: non so se questa però sia una cosa che ti va. Dove il progresso invece non mi sembra grandissimo è nella qualità del suono: anzi verso gli acuti mi sembra anche un po’ aspro. Questo rilievo lo faccio naturalmente considerandolo dal punto di vista di un piano nuovo: ché tale doveva essere considerato dopo il versamento delle 18.000. Ora lo farò accordare perché sta sotto di un quarto di tono abbondante; e certo acquisterà ancora.1\n  Quaderno di appunti di Nino Rota risalente alla metà degli anni Quaranta. Sulla pagina destra, in alto, è riconoscibile l’abbozzo dell’incipit del quarto movimento della Sinfonia sopra una canzone d’amore.   Fig. 49    Quaderno di appunti di Nino Rota risalente alla metà degli anni Quaranta. Sulla pagina destra, in alto, è riconoscibile l’abbozzo dell’incipit del quarto movimento della Sinfonia sopra una canzone d’amore. Venezia, Fondazione Cini, Fondo Nino Rota.      Quaderno di appunti di Nino Rota risalente alla metà degli anni Quaranta. Sulla pagina sinistra, appunti di lavorazione per il film Roma città libera (Marcello Pagliero, 1946).   Fig. 50    Quaderno di appunti di Nino Rota risalente alla metà degli anni Quaranta. Sulla pagina sinistra, appunti di lavorazione per il film Roma città libera (Marcello Pagliero, 1946). Venezia, Fondazione Cini, Fondo Nino Rota.     Postludio: il pianoforte di Mariuccia  Nino Rota, I due timidi, partitura autografa.   Fig. 51    Nino Rota, I due timidi, partitura autografa. Venezia, Fondazione Cini, Fondo Nino Rota.     Evidenziato da un segno dinamico giustapposto in partitura (fig. 51), il momento in cui si avverte in lontananza, e poi, poco a poco, sempre più vicino, l’esercizio che la timida Mariuccia esegue al pianoforte ne I due timidi, quasi un personaggio nell’opera composta per la radio da Rota su libretto dell’amica Suso Cecchi.\n☞ Ascolta.\nEsplora il Fondo Nino Rota  ☞ Zazà, «Tempo», 8 aprile 1943  Note    Lettera di Nino Rota a Fedele d’Amico, Roma, 19 agosto 1947. Roma, Archivio Cecchi d’Amico. \u0026#x21a9;\u0026#xfe0e;\n   ","id":12,"length":691,"title":"12 | Zazà e Mariuccia","type":"page","url":"https://gettypubs.github.io/quire-starter/ritratti/10.2/"},{"content":" Angela Annese     Francisco Rocca      ","id":13,"length":4,"title":"Contributors","type":"page","url":"https://gettypubs.github.io/quire-starter/contributors/"},{"content":"","id":14,"length":"","title":"About","type":"","url":""},{"content":"","id":15,"length":"","title":"Bibliography","type":"","url":""}]